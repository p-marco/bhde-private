<div xml:id='BHDE-100.000' n='100.000' type='book'>
    <div xml:id='BHDE-101.000' n='101.000' type='section'>
     	<l xml-id:' ' n=' '>	Martis et arma feri, et partum virtute triumphum </l>
     	<l xml-id:' ' n=' '>	magnanimi dic, Musa, viri, qui fortibus ausis </l>
     	<l xml-id:' ' n=' '>	dispulit invectos Tyrrhenum ad littus Iberos </l>
     	<l xml-id:' ' n=' '>	intrepidus; gentem neque enim periisse Latinam </l>
     	<l xml-id:' ' n=' '>	fas erat, externoque viros parere tyranno.  </l>
     	<l xml-id:' ' n=' '>	Quis metus exactas animis in praelia gentis </l>
     	<l xml-id:' ' n=' '>	barbaricas, Italasve novo concurrere bello </l>
     	<l xml-id:' ' n=' '>	impulit? Indomitum quae causa lacessere Martem </l>
     	<l xml-id:' ' n=' '>	suasit? Et amborum populos aeterna subegit </l>
     	<l xml-id:' ' n=' '>	exercere odia? Ac tantas consurgere in iras?  </l>
     	<l xml-id:' ' n=' '>	Prisca fides, veterumque memor Discordia rerum, </l>
     	<l xml-id:' ' n=' '>	quod mare, quod terras Romana potentia quondam </l>
     	<l xml-id:' ' n=' '>	imperiis elata suis Garamantas et Afros, </l>
     	<l xml-id:' ' n=' '>	Auroram et Zephyrum, nec non Boreanque Notumque </l>
     	<l xml-id:' ' n=' '>	subdiderat pedibus, domitumque subegerat orbem.  </l>
     	<l xml-id:' ' n=' '>	Hinc fluere urgenti semper discordia fato </l>
     	<l xml-id:' ' n=' '>	longius, et stimulis agitatae ingentibus irae </l>
     	<l xml-id:' ' n=' '>	misceri, totisque furor crebrescere terris, </l>
     	<l xml-id:' ' n=' '>	Romanosque duces vani indignantur Iberi </l>
     	<l xml-id:' ' n=' '>	extremas populasse plagas; tempusque monere  </l>
     	<l xml-id:' ' n=' '>	tum demum facilis Latii tentare ruinas, </l>
     	<l xml-id:' ' n=' '>	discordisque animos, bellum crudele videbant </l>
     	<l xml-id:' ' n=' '>	Italiae commune scelus. Ligus omnis in armis, </l>
     	<l xml-id:' ' n=' '>	Euganeusque fuit: regem sortita potentem </l>
     	<l xml-id:' ' n=' '>	barbara gens Italas ibat sibi poscere terras.  </l>
     	<l xml-id:' ' n=' '>	Iam tum Fama viros movet inclyta, totaque surgit </l>
     	<l xml-id:' ' n=' '>	Gloria, et antiquae iam laudis amore feruntur </l>
     	<l xml-id:' ' n=' '>	praecipites populi: veterum iam facta parentum </l>
     	<l xml-id:' ' n=' '>	inter se memorant, varioque ardore tumescunt. </l>
     	<l xml-id:' ' n=' '>	Hinc decus Ausonium, priscique superbia regni,  </l>
     	<l xml-id:' ' n=' '>	et fortuna deum, rebus quae fida Latinist </l>
     	<l xml-id:' ' n=' '>	usque fuit, dum bella domo procul alma gerebat </l>
     	<l xml-id:' ' n=' '>	Italia, et virtus hominum Romana priorum. </l>
     	<l xml-id:' ' n=' '>	Monstra deum multos iam tum vulgata per annos </l>
     	<l xml-id:' ' n=' '>	signa futura dare, ac caedem et crudele minari  </l>
     	<l xml-id:' ' n=' '>	excidium, terraeque tremor: tum coepta moveri </l>
     	<l xml-id:' ' n=' '>	praelia per populos inter se, et plurima leto </l>
     	<l xml-id:' ' n=' '>	corpora, Parcarum demesso stamine, reddi; </l>
     	<l xml-id:' ' n=' '>	defectusque polo Solis, Lunaeque recursus </l>
     	<l xml-id:' ' n=' '>	et dira facies, et sydera ab aethere lapsa,  </l>
     	<l xml-id:' ' n=' '>	omnia quae iam tum belli portenta futuri </l>
     	<l xml-id:' ' n=' '>	digna dabant, letumque viris stragemque parabant. </l>
     	<l xml-id:' ' n=' '>	Nam ferus Ausonias veniens Alphonsus ad oras, </l>
     	<l xml-id:' ' n=' '>	exponensque feram Tyrrheno in littore gentem, </l>
     	<l xml-id:' ' n=' '>	adventu et fama populos terrebat Hetruscos.  </l>
     	<l xml-id:' ' n=' '>	Cum Pater ipse deum caelo Saturnius alto </l>
     	<l xml-id:' ' n=' '>	Mercurium arcessit, tenuis qui verba per auras, </l>
     	<l xml-id:' ' n=' '>	et mandata refert patris: “Cyllenia proles, </l>
     	<l xml-id:' ' n=' '>	nate, vola, claroque celer delabere Olympo, </l>
     	<l xml-id:' ' n=' '>	Sismundumque moras qui nunc terit, ea age longas  </l>
     	<l xml-id:' ' n=' '>	alloquere, ut totas compellat in agmina gentis </l>
     	<l xml-id:' ' n=' '>	Italiae, et patriis Alphonsum avertat ab oris. </l>
     	<l xml-id:' ' n=' '>	Ille quidem, quanvis bello sit clarus et ipso, </l>
     	<l xml-id:' ' n=' '>	Parthenopenque suis olim submiserit armis, </l>
     	<l xml-id:' ' n=' '>	effugiet, se seque velocibus auferet austris,  </l>
     	<l xml-id:' ' n=' '>	pontivagoque dabit sinuantia lintea malo”. </l>
     	<l xml-id:' ' n=' '>	Sic ait: ille pedem pulchris talaribus ornat, </l>
     	<l xml-id:' ' n=' '>	et levibus pennis ventosas implicat alas, </l>
     	<l xml-id:' ' n=' '>	tum virgam, assuetumque capit de more galerum, </l>
     	<l xml-id:' ' n=' '>	ac pariter labens caelo se misit, et auras  </l>
     	<l xml-id:' ' n=' '>	navigat aethereas, vastumque relinquit Olympum. </l>
     	<l xml-id:' ' n=' '>	Olli operans longe Zephyrum aspirabat Apollo. </l>
     	<l xml-id:' ' n=' '>	Contigit accitis demum tentoria ventis </l>
     	<l xml-id:' ' n=' '>	Pandhulphi magni, media qui nocte quietem </l>
     	<l xml-id:' ' n=' '>	divinam, et placidos carpebat pectore somnos  </l>
     	<l xml-id:' ' n=' '>	“Eus”, ait, “an vigilas Italorum maxime ductor? </l>
     	<l xml-id:' ' n=' '>	Me Pater ille deum supero tibi mittit Olympo. </l>
     	<l xml-id:' ' n=' '>	qui freta, qui terras, atque aurea sidera torquet. </l>
     	<l xml-id:' ' n=' '>	Duc, iubet, in Celtas ex omni gente Latinos: </l>
     	<l xml-id:' ' n=' '>	numina cuncta favent; neque enim tibi maxima Iuno  </l>
     	<l xml-id:' ' n=' '>	usquam aberit”. Dixit, celerisque elapsus in auras </l>
     	<l xml-id:' ' n=' '>	incertum iuvenem tali sermone reliquit. </l>
     	<l xml-id:' ' n=' '>	Nec minus ille Iovis secum mandata volutat, </l>
     	<l xml-id:' ' n=' '>	alternatque animum curis; tum singula secum </l>
     	<l xml-id:' ' n=' '>	mente movens tacita, tristi sub corde retrectat  </l>
     	<l xml-id:' ' n=' '>	eventus varios primum, bellique labores </l>
     	<l xml-id:' ' n=' '>	assiduos et fata deum; tum tempore tali </l>
     	<l xml-id:' ' n=' '>	quid fortuna ferat, qua se ratione sequatur </l>
     	<l xml-id:' ' n=' '>	certa salus, animum partis mutatus in omnis, </l>
     	<l xml-id:' ' n=' '>	omnia pro patriis metuit discrimina terris.  </l>
     	<l xml-id:' ' n=' '>	Surgit et exilis tunicas indutus, amictu </l>
     	<l xml-id:' ' n=' '>	purpureo, chlamydemque super circumdatus auro, </l>
     	<l xml-id:' ' n=' '>	peronesque pedi iungit, simul accipit ensem </l>
     	<l xml-id:' ' n=' '>	fulmineum, et gemmis insignem, auroque superbo, </l>
     	<l xml-id:' ' n=' '>	caelatum et signis, olli quem fecerat ipse  </l>
     	<l xml-id:' ' n=' '>	Mulciber, et fulvis stridentem merserat undis. </l>
     	<l xml-id:' ' n=' '>	Tum sceptrum capit, Omnipotens quod tradidit olim </l>
     	<l xml-id:' ' n=' '>	Pandulpho egregium munus, quo lata tenebat </l>
     	<l xml-id:' ' n=' '>	imperia, atque Italum populos, urbisque regebat. </l>
     	<l xml-id:' ' n=' '>	His accinctus adest coram Pandulphius heros  </l>
     	<l xml-id:' ' n=' '>	omnibus, effulgens tumulo sublimis ab alto </l>
     	<l xml-id:' ' n=' '>	Chalcoboum, Eurybromumque vocans quis talia mandat: </l>
     	<l xml-id:' ' n=' '>	“Ite Iovis magni praecones cura, virumque, </l>
     	<l xml-id:' ' n=' '>	Alphonso et celeres iam nunc mea dicta referte: </l>
     	<l xml-id:' ' n=' '>	haud nos umbriferi montes, pelagusve sonorum  </l>
     	<l xml-id:' ' n=' '>	dividit: ambo armis campum veniemus in aequum. </l>
     	<l xml-id:' ' n=' '>	Non ego contra illum scelerata capessere bella </l>
     	<l xml-id:' ' n=' '>	regnorum, patriave havidus concedere terra </l>
     	<l xml-id:' ' n=' '>	constitui; me magna movens iniuria Martem </l>
     	<l xml-id:' ' n=' '>	impulit Ethruscis agitare in praelia campis:  </l>
     	<l xml-id:' ' n=' '>	me genus Ausonidum, me raptae littora terrae </l>
     	<l xml-id:' ' n=' '>	sollicitant, coguntque novo concurrere bello. </l>
     	<l xml-id:' ' n=' '>	Caedat, et incassum tandem male rapta relinquat; </l>
     	<l xml-id:' ' n=' '>	post ego Meonias linquam, velut hospes, arenas. </l>
     	<l xml-id:' ' n=' '>	Sin decus Ausonium, atque animos contemnere nostros  </l>
     	<l xml-id:' ' n=' '>	apparat, incipiam, neque me bellare pigebit </l>
     	<l xml-id:' ' n=' '>	donec agam invisas Italos Taraconis ad oras”. </l>
     	<l xml-id:' ' n=' '>	Talia mandabat magno referenda tyranno. </l>
     	<l xml-id:' ' n=' '>	Interea oceano fusis aurora quadrigis </l>
     	<l xml-id:' ' n=' '>	vecta, novo tremulos spargebat lumine fluctus,  </l>
     	<l xml-id:' ' n=' '>	aequoris, et summos lustrabat lampade montis. </l>
     	<l xml-id:' ' n=' '>	Constitit, ac magni spectans nova lumina Solis: </l>
     	<l xml-id:' ' n=' '>	“Sol, qui cuncta vides, atque omnia maximus audis, </l>
     	<l xml-id:' ' n=' '>	summe deum Arcitenens, Chrysaï cultor Apollo, </l>
     	<l xml-id:' ' n=' '>	qui Cyllam et Tenedon, felicia regna, tuamque  </l>
     	<l xml-id:' ' n=' '>	Delon, et Ortygiae fontis, Cynthumque iugosum, </l>
     	<l xml-id:' ' n=' '>	Eurotamque cavum, Lyciam, Soractis et arcis </l>
     	<l xml-id:' ' n=' '>	Hesperias, altaeque tenes Capitolia Romae, </l>
     	<l xml-id:' ' n=' '>	ipse fave coeptis, divum pulcherrime, nostris”. </l>
     	<l xml-id:' ' n=' '>	Sic effatus, equum pressis conscendit habenis,  </l>
     	<l xml-id:' ' n=' '>	exploratque vias, incultaque saxa, locosque </l>
     	<l xml-id:' ' n=' '>	difficilis, facilisque oculis, Arnumque sonantem, </l>
     	<l xml-id:' ' n=' '>	Hethruscosque amnis alios, silvasque virentis. </l>
     	<l xml-id:' ' n=' '>	Ac veluti fulvum sequitur cum forte leonem </l>
     	<l xml-id:' ' n=' '>	saxosas inter vallis, aditusque malignos  </l>
     	<l xml-id:' ' n=' '>	venator; summis Poenorum, in montibus ille </l>
     	<l xml-id:' ' n=' '>	stat ferus, et fremitum ter dentibus expuit albis, </l>
     	<l xml-id:' ' n=' '>	murmuraque increpuit, rabidoque exhorruit ore; </l>
     	<l xml-id:' ' n=' '>	excitum tamen Afer agit, telisque fatigat </l>
     	<l xml-id:' ' n=' '>	usque premens, silvisque feram vestigat opacis:  </l>
     	<l xml-id:' ' n=' '>	haud secus Alphonsum regem Pandulphius heros </l>
     	<l xml-id:' ' n=' '>	insequitur, positisque vetat requiescere castris, </l>
     	<l xml-id:' ' n=' '>	quem circum Italiae populi versantur, et olli </l>
     	<l xml-id:' ' n=' '>	grata animo placidis infundunt gaudia dictis. </l>
     	<l xml-id:' ' n=' '>	Illi Pallas erat comes invidiosa, decusque  </l>
     	<l xml-id:' ' n=' '>	immortale dabat, vires animumque secundans, </l>
     	<l xml-id:' ' n=' '>	cara Iovis proles, medio Tritonia campo </l>
     	<l xml-id:' ' n=' '>	ostentans anguis, et Gorgonis ora Medusae </l>
     	<l xml-id:' ' n=' '>	sibila, terribilemque aeratis Aegida monstris, </l>
     	<l xml-id:' ' n=' '>	Nubigeri Iovis arma, solo quibus eruit urbis:  </l>
     	<l xml-id:' ' n=' '>	atque hortata viros, cunctis in mentibus unum </l>
     	<l xml-id:' ' n=' '>	iniecit bellum, tum dulcem Martis amorem. </l>
     	<l xml-id:' ' n=' '>	Amplius haud ultra patriam, carosve penatis, </l>
     	<l xml-id:' ' n=' '>	arma sed arma viri cupiunt, amor omnis in armis, </l>
     	<l xml-id:' ' n=' '>	arma fremunt Itali, sonat excita terra tumultu  </l>
     	<l xml-id:' ' n=' '>	horrisono, fulgent auro, fulvoque orichalco. </l>
     	<l xml-id:' ' n=' '>	Qualis ubi silvam in densam furit ignis anhelas </l>
     	<l xml-id:' ' n=' '>	effundens late flammas, in montibus altis </l>
     	<l xml-id:' ' n=' '>	apparet rubor, innumeris incendia lucem </l>
     	<l xml-id:' ' n=' '>	sparsa locis tendunt, micat hinc Vulcanus et illinc,  </l>
     	<l xml-id:' ' n=' '>	talis ab aere dabat radiis percussa coruscis </l>
     	<l xml-id:' ' n=' '>	lumina Solis apex surgentis, et omnia iuxta </l>
     	<l xml-id:' ' n=' '>	complebat nova lux flammis geminata refusis. </l>
     	<l xml-id:' ' n=' '>	Haud secus innumerae volucrum se milia gentis </l>
     	<l xml-id:' ' n=' '>	multa ferunt ad te densis iam protinus alis,  </l>
     	<l xml-id:' ' n=' '>	Mantua, cum turba resonant tua stagna canora, </l>
     	<l xml-id:' ' n=' '>	Mincius et longas Pater accipit amne coortis; </l>
     	<l xml-id:' ' n=' '>	cygnorum ve solet compelli ad littora nubes </l>
     	<l xml-id:' ' n=' '>	Asia prata super, flavi super arva Caysthri, </l>
     	<l xml-id:' ' n=' '>	ludentes tolluntur aves stridore per auras;  </l>
     	<l xml-id:' ' n=' '>	tot fortes Itali cunctis se se undique fundunt </l>
     	<l xml-id:' ' n=' '>	urbibus ad campum, et liquidi iam flumen ad Arni. </l>
     	<l xml-id:' ' n=' '>	Constitit hic primum pulchris Sismundus in armis </l>
     	<l xml-id:' ' n=' '>	in campi et procerum medio, quem milia circum </l>
     	<l xml-id:' ' n=' '>	hinc atque hinc permulta virum stant agmine, ferro  </l>
     	<l xml-id:' ' n=' '>	non minus accincti iuvenes, quam si horrida duri </l>
     	<l xml-id:' ' n=' '>	Martis ad arma vocet totus furor; undique clamor, </l>
     	<l xml-id:' ' n=' '>	undique concursus; illum mirantur, et illum </l>
     	<l xml-id:' ' n=' '>	postremi primique adeunt: velut aequore in alto </l>
     	<l xml-id:' ' n=' '>	paulatim fremitus liquidis exurgit in undis,  </l>
     	<l xml-id:' ' n=' '>	luctanti scopulo Zephyrique Notique sonantis, </l>
     	<l xml-id:' ' n=' '>	obtrudunt fluctus, fervet mare, et ocius omnis </l>
     	<l xml-id:' ' n=' '>	magna tumet ponti facies, tum cana repulso </l>
     	<l xml-id:' ' n=' '>	marmore spuma salit, cunctae se in saxa sequuntur </l>
     	<l xml-id:' ' n=' '>	innumeris undae cumulis, ipse imbribus atris  </l>
     	<l xml-id:' ' n=' '>	tunditur, in nubemque volans se condit Orion, </l>
     	<l xml-id:' ' n=' '>	et caelo caput atque pedes tellure recondit. </l>
     	<l xml-id:' ' n=' '>	Hic ubi iussa ducis constare silentia dextra, </l>
     	<l xml-id:' ' n=' '>	tot fortes Itali secum taciturna trahebant </l>
     	<l xml-id:' ' n=' '>	agmina, nec quisquam mortali in pectore vocem  </l>
     	<l xml-id:' ' n=' '>	tot populum putet esse, nihil quos lingua iuvabat, </l>
     	<l xml-id:' ' n=' '>	nec dulcis socium varia in commercia sermo, </l>
     	<l xml-id:' ' n=' '>	tanta quies animis, adeo parere decorum. </l>
     	<l xml-id:' ' n=' '>	Toto densa die veniebant agmina tali </l>
     	<l xml-id:' ' n=' '>	ordine, nec cessant, donec nox atra virum vim  </l>
     	<l xml-id:' ' n=' '>	dividit, et placidae suadet parere quieti, </l>
     	<l xml-id:' ' n=' '>	tum Venus ambrosium sic est affata Soporem: </l>
     	<l xml-id:' ' n=' '>	“Somne, deum requies, hominum divina voluptas, </l>
     	<l xml-id:' ' n=' '>	qui renovas pressos variis languoribus artus, </l>
     	<l xml-id:' ' n=' '>	et genus humanum curis urentibus aufers,  </l>
     	<l xml-id:' ' n=' '>	cernis ut ipse super patriae stet nomine carae </l>
     	<l xml-id:' ' n=' '>	sollicitus pulchris solus Sismundus in armis? </l>
     	<l xml-id:' ' n=' '>	Qui pius Ethruscas tueatur ut inclytus urbis, </l>
     	<l xml-id:' ' n=' '>	venit Arimineis instructo milite terris, </l>
     	<l xml-id:' ' n=' '>	et nunc optatis Lydorum tendit in oris.  </l>
     	<l xml-id:' ' n=' '>	I, Sopor, I iuveni fessis infunde medullis </l>
     	<l xml-id:' ' n=' '>	divinam requiem, totique illabere menti. </l>
     	<l xml-id:' ' n=' '>	Hic te digna manent tali pro munere dona: </l>
     	<l xml-id:' ' n=' '>	inter enim Charites quae sit pulcherrima nostras </l>
     	<l xml-id:' ' n=' '>	grata tibi coniunx, vincloque dicata iugali,  </l>
     	<l xml-id:' ' n=' '>	aeternos dabitur spes invidiosa per annos; </l>
     	<l xml-id:' ' n=' '>	Pasitheae tu connubijs utere superbis, </l>
     	<l xml-id:' ' n=' '>	nec tu Iunonem speres dare posse mearum </l>
     	<l xml-id:' ' n=' '>	nympharum quicquam, nec si velit ipse deum Rex </l>
     	<l xml-id:' ' n=' '>	vertet Acidalias nostro de fonte puellas”.  </l>
     	<l xml-id:' ' n=' '>	Dixerat: ille gravis tardis torporibus alas </l>
     	<l xml-id:' ' n=' '>	solvit, et obsuris sensim circundatus umbris </l>
     	<l xml-id:' ' n=' '>	evolat, elapsas torquet qua plurimus undas </l>
     	<l xml-id:' ' n=' '>	Arnus, et e viridi suspectat margine silvas. </l>
     	<l xml-id:' ' n=' '>	Invenit ut varios volventem pectore motus,  </l>
     	<l xml-id:' ' n=' '>	factaque per multam repetentem plurima noctem, </l>
     	<l xml-id:' ' n=' '>	insomnemque oculis, et cuncta futura videntem, </l>
     	<l xml-id:' ' n=' '>	“Cur”, inquit, “Pandulphe, caput non ponis? Et ipsum </l>
     	<l xml-id:' ' n=' '>	te reficis grataeque negas parere quieti?” </l>
     	<l xml-id:' ' n=' '>	Dixit, et immensum defudit in alta soporem  </l>
     	<l xml-id:' ' n=' '>	pectora divinum. Iacuit Pandulphius heros </l>
     	<l xml-id:' ' n=' '>	membra levi deiecta deo devictus, et alto </l>
     	<l xml-id:' ' n=' '>	corde sub increscunt magnarum oblivia rerum. </l>
     	<l xml-id:' ' n=' '>	Tum Pater Omnipotens aliud foecundius olli </l>
     	<l xml-id:' ' n=' '>	auxilium parat, et variam simul advocat Irim.  </l>
     	<l xml-id:' ' n=' '>	“Iri, vides quantas cladis stragemque minetur </l>
     	<l xml-id:' ' n=' '>	Ausoniis veniens patrio rex asper Ibero, </l>
     	<l xml-id:' ' n=' '>	quem contra scaevis fidens Pandulphius armis </l>
     	<l xml-id:' ' n=' '>	crastinus ire parat, serae qui membra quieti </l>
     	<l xml-id:' ' n=' '>	vix tandem misso potuit deflectere somno:  </l>
     	<l xml-id:' ' n=' '>	illum nulla Ceres, illum non ipse Lyaeus </l>
     	<l xml-id:' ' n=' '>	adiuvat, at curis pascit se ingentibus; olli </l>
     	<l xml-id:' ' n=' '>	nectar et ambrosiam iubeo te ferre, cibosque </l>
     	<l xml-id:' ' n=' '>	libet homo quos divus edet: fas noscere divum </l>
     	<l xml-id:' ' n=' '>	munera, fas illi divina vescier aura”.  </l>
     	<l xml-id:' ' n=' '>	Haec ait; illa nihil contra adversata, sed alti </l>
     	<l xml-id:' ' n=' '>	vertice lapsa poli caelo se misit, Ethruscum </l>
     	<l xml-id:' ' n=' '>	castra petens rapido dea magna celerrima lapsu. </l>
     	<l xml-id:' ' n=' '>	Conspicit armatos diverso in gramine edentis, </l>
     	<l xml-id:' ' n=' '>	fumantisque locos: hos insedisse relictis  </l>
     	<l xml-id:' ' n=' '>	exploratores castris, hos ordine presso </l>
     	<l xml-id:' ' n=' '>	membra levare solo; cuncti, quod cuique caducum </l>
     	<l xml-id:' ' n=' '>	sorte fuit, statione sua pro se usque morari </l>
     	<l xml-id:' ' n=' '>	quisque volunt: tum diva duci divina sub alto </l>
     	<l xml-id:' ' n=' '>	pectore defudit, validisque levamina membris.  </l>
     	<l xml-id:' ' n=' '>	Pristinus extemplo magnos vigor imbuit artus, </l>
     	<l xml-id:' ' n=' '>	dulcis odoratae spiravit anhelitus aurae </l>
     	<l xml-id:' ' n=' '>	vivaci sub corde micans, totumque replevit </l>
     	<l xml-id:' ' n=' '>	corpus, et antiquos renovavit in ossibus ignis. </l>
     	<l xml-id:' ' n=' '>	Interea Alphonsi nivea ad tentoria regis  </l>
     	<l xml-id:' ' n=' '>	praecones mandata ferunt: nihil ille relatis </l>
     	<l xml-id:' ' n=' '>	obstupuit verbis, audacique ore profatur: </l>
     	<l xml-id:' ' n=' '>	“Ite redite citi, ductorique haec mea vestro </l>
     	<l xml-id:' ' n=' '>	dicta referte: Italum nihil est quod bella virorum </l>
     	<l xml-id:' ' n=' '>	me moveant, non usque adeo me nota fatigant  </l>
     	<l xml-id:' ' n=' '>	praelia: Parthenope, quam septimus addidit annus </l>
     	<l xml-id:' ' n=' '>	imperio, hac Iove stante meo, non tale vereri </l>
     	<l xml-id:' ' n=' '>	subsidium docuit, terris nunc quale paternis </l>
     	<l xml-id:' ' n=' '>	duxit in Ethruscas heros Pandulphius oras: </l>
     	<l xml-id:' ' n=' '>	dicite sive velit totis exercitus armis  </l>
     	<l xml-id:' ' n=' '>	concurrat, si mi populis conferre Latinos </l>
     	<l xml-id:' ' n=' '>	apparat, aut nostro dirimi si sanguine Martem, </l>
     	<l xml-id:' ' n=' '>	non piget, ambo armis campo certemus in uno, </l>
     	<l xml-id:' ' n=' '>	miles uterque vacet, positis quin spectet et armis </l>
     	<l xml-id:' ' n=' '>	cui Deus, et cui fida ferat sua dextra salutem”.  </l>
     	<l xml-id:' ' n=' '>	Talia dicta ferunt Pandulpho, atque ordine pandunt </l>
     	<l xml-id:' ' n=' '>	omnia; at ille hilari iamdudum fronte salutat, </l>
     	<l xml-id:' ' n=' '>	agnoscitque Iovem simul, et sic ore precatur: </l>
     	<l xml-id:' ' n=' '>	“Sic tu, summe deum, iubeas, sic horride Mavors, </l>
     	<l xml-id:' ' n=' '>	tuque Minerva velis, nunc tempus in arma vocari:  </l>
     	<l xml-id:' ' n=' '>	magnanimi gaudete viri, nam fortibus ausis </l>
     	<l xml-id:' ' n=' '>	congredior soli solo in certamine regi </l>
     	<l xml-id:' ' n=' '>	Alphonso, iniustis Italos qui provocat armis. </l>
     	<l xml-id:' ' n=' '>	Hic finis tandem belli; me verius unam </l>
     	<l xml-id:' ' n=' '>	hanc animam vovisse ferent pro gentibus almae  </l>
     	<l xml-id:' ' n=' '>	Italiae quicunque volent fera bella minores </l>
     	<l xml-id:' ' n=' '>	mirari, et veterum censeri sanguine avorum. </l>
     	<l xml-id:' ' n=' '>	Vos tamen arma, viri, vos arma crepantia cuncti </l>
     	<l xml-id:' ' n=' '>	induite, et facto procedite in agmine ferro. </l>
     	<l xml-id:' ' n=' '>	Non minus accincti proceres, quam si horrida duri  </l>
     	<l xml-id:' ' n=' '>	Martis ad arma vocet totus furor; ite manipli; </l>
     	<l xml-id:' ' n=' '>	insidias alii praelustrent, nequa latentis </l>
     	<l xml-id:' ' n=' '>	barbara turba dolos meditetur, et obvius hostis </l>
     	<l xml-id:' ' n=' '>	obtexat fraudes latebrosi in valle recessus”. </l>
     	<l xml-id:' ' n=' '>	Dixerat: ast Itali vario fremuere tumultu  </l>
     	<l xml-id:' ' n=' '>	et gemitum ingentem tellus dabat incita magno </l>
     	<l xml-id:' ' n=' '>	murmure. Tum fremitusque virum, vocesque loquentum </l>
     	<l xml-id:' ' n=' '>	misceri, et varius volitare per aethera clamor: </l>
     	<l xml-id:' ' n=' '>	haud secus atque olim cum Iupiter altus Olympo </l>
     	<l xml-id:' ' n=' '>	intonuit, sonitus rediere per ardua vasti  </l>
     	<l xml-id:' ' n=' '>	omnia, tum pelago spumantia cerula tollunt </l>
     	<l xml-id:' ' n=' '>	Icario in magno venti, Zephyrique, Notique </l>
     	<l xml-id:' ' n=' '>	incumbunt, imoque cient iam Nerea fundo. </l>
     	<l xml-id:' ' n=' '>	Tum dextram intendit, populoque silentia iussit, </l>
     	<l xml-id:' ' n=' '>	ductoresque videns nunc hos, nunc admonet illos;  </l>
     	<l xml-id:' ' n=' '>	tum si quem sumptis clamantem prospicit armis </l>
     	<l xml-id:' ' n=' '>	ignotum, et tardo miscentem murmura vulgo, </l>
     	<l xml-id:' ' n=' '>	talibus increpitans dictis castigat amaris: </l>
     	<l xml-id:' ' n=' '>	“Infelix, quae tanta animo dementia vano </l>
     	<l xml-id:' ' n=' '>	venit, ut alterius nolis audire loquelas?  </l>
     	<l xml-id:' ' n=' '>	Imbellis, non hic Itali regnabimus omnes! </l>
     	<l xml-id:' ' n=' '>	Unus enim rex est, unus sit ductor Ethruscum: </l>
     	<l xml-id:' ' n=' '>	cui Pater omnipotens sceptrum dedit, ille Latinos </l>
     	<l xml-id:' ' n=' '>	imperio regat”. Et tali tum voce locutus, </l>
     	<l xml-id:' ' n=' '>	arma humeris magni circundat ponderis, omnis  </l>
     	<l xml-id:' ' n=' '>	ante alios longe lucenti splendidus auro. </l>
     	<l xml-id:' ' n=' '>	Ut canis aurati fulgens decus Orionis </l>
     	<l xml-id:' ' n=' '>	sydera multa micat superans, et crine minaci </l>
     	<l xml-id:' ' n=' '>	ipse sub ardenti moribundus nascitur aestu, </l>
     	<l xml-id:' ' n=' '>	debilibusque serit morbos mortalibus atros,  </l>
     	<l xml-id:' ' n=' '>	multigenumque animal, permixto et sanguine cretum </l>
     	<l xml-id:' ' n=' '>	omne perit, periere canes in montibus albi, </l>
     	<l xml-id:' ' n=' '>	talis erat pulchris fulgens Sismundus in armis </l>
     	<l xml-id:' ' n=' '>	aureus, ut fulvo radiarent cuncta metallo </l>
     	<l xml-id:' ' n=' '>	agmina: “nunc vires Martis tentemus acuti,  </l>
     	<l xml-id:' ' n=' '>	ut videam validas quisquis iaculetur et hastas, </l>
     	<l xml-id:' ' n=' '>	pascat equos seu quis melius farragine pingui, </l>
     	<l xml-id:' ' n=' '>	quisve pedum melior cursu, furtoque paratus, </l>
     	<l xml-id:' ' n=' '>	aut biugum levior currum conscendat, et arma </l>
     	<l xml-id:' ' n=' '>	induat, aut galeam rapiat, clypeumque micantem.  </l>
     	<l xml-id:' ' n=' '>	Non equidem numquam populis mandare quiescam </l>
     	<l xml-id:' ' n=' '>	nunquam hodie; donec stellis venientibus altum </l>
     	<l xml-id:' ' n=' '>	nox subeat caelum, curruque invecta virum vim </l>
     	<l xml-id:' ' n=' '>	dividat, atque animos, stimulis ardentibus iras; </l>
     	<l xml-id:' ' n=' '>	et quoscunque procul cessantis littore cernam,  </l>
     	<l xml-id:' ' n=' '>	alitibus, canibusque feris dare frusta iubebo. </l>
     	<l xml-id:' ' n=' '>	Vos timidos medio constringite in agmine, fortes </l>
     	<l xml-id:' ' n=' '>	ante illos sistant; seniores terga sequantur”. </l>
     	<l xml-id:' ' n=' '>	Sic fatur: fremitum magno clamore Latini </l>
     	<l xml-id:' ' n=' '>	ore dabant cuncti, et campos atque arva tegebant.  </l>
     	<l xml-id:' ' n=' '>	Non secus ac liquidis si quando exurgit in undis </l>
     	<l xml-id:' ' n=' '>	aequor, eunt rapidi per aperta sonantia venti, </l>
     	<l xml-id:' ' n=' '>	parte alia madidis infert se se Notus alis </l>
     	<l xml-id:' ' n=' '>	turbidus, Aeolio si forte e carcere missus </l>
     	<l xml-id:' ' n=' '>	liber habet pelagus; salit unda sonantia circum </l>
     	<l xml-id:' ' n=' '>	littora, tum scopulum adversum, tum saxea pulsat </l>
     	<l xml-id:' ' n=' '>	dorsa Notus, fremit omne fretum, rupisque relinquit. </l>
     	<l xml-id:' ' n=' '>	Sed iam Fama volans scaevos implerat Iberos </l>
     	<l xml-id:' ' n=' '>	adventare ducem magnum, felicior alter </l>
     	<l xml-id:' ' n=' '>	quo neque in Italia praesenti Marte, nec usquam.  </l>
     	<l xml-id:' ' n=' '>	Multis quippe dolor stetit imis ossibus ardens, </l>
     	<l xml-id:' ' n=' '>	multis ira modum super addita, multus ubique </l>
     	<l xml-id:' ' n=' '>	clamor, ubique vagans agitat discordia vulgus. </l>
     	<l xml-id:' ' n=' '>	Hos Italum virtus, illos movet inclyta tanti </l>
     	<l xml-id:' ' n=' '>	fama ducis, movet Antiphaten, qui maximus uni  </l>
     	<l xml-id:' ' n=' '>	ante alios comes usque fuit per maxima regi </l>
     	<l xml-id:' ' n=' '>	bella, bonus dextra, claris cui gloria factis </l>
     	<l xml-id:' ' n=' '>	parta dabat magnum magnae virtutis honorem; </l>
     	<l xml-id:' ' n=' '>	consiliis haud inferior, cui fama nec usquam </l>
     	<l xml-id:' ' n=' '>	futilis, est vanis primum quod crimen Iberis.  </l>
     	<l xml-id:' ' n=' '>	Isque, ubi magnanimum conspexit in agmine regem </l>
     	<l xml-id:' ' n=' '>	Alphonsum, alloquitur dictis securus acerbis: </l>
     	<l xml-id:' ' n=' '>	“Dicam equidem, veniamque dabis, rex optime, siquid </l>
     	<l xml-id:' ' n=' '>	peccarim, pandamque libens quae mente locarim: </l>
     	<l xml-id:' ' n=' '>	tu desiste manum committere fortibus armis  </l>
     	<l xml-id:' ' n=' '>	Sismundi, expertis dudum te credere factis </l>
     	<l xml-id:' ' n=' '>	desine, nos Italum fortunae deme furenti. </l>
     	<l xml-id:' ' n=' '>	Quod si nulla tuae tangit te cura salutis, </l>
     	<l xml-id:' ' n=' '>	at patriae miserere tuae, miserere labantis </l>
     	<l xml-id:' ' n=' '>	Hesperiae extremis terrarum nobilis oris.  </l>
     	<l xml-id:' ' n=' '>	Quid moror? An patrios, si te mors atra, Penatis, </l>
     	<l xml-id:' ' n=' '>	occupet, arripiant Itali? Prius o mihi tellus </l>
     	<l xml-id:' ' n=' '>	ima dehisce; prius Stygias illabar ad umbras, </l>
     	<l xml-id:' ' n=' '>	quam bonus Ausoniis moriens Alphonsus in oris </l>
     	<l xml-id:' ' n=' '>	hanc laudem Italiae, populisque relinquat Ethruscis.  </l>
     	<l xml-id:' ' n=' '>	Sunt tibi bella gerant populi qui magna potentes, </l>
     	<l xml-id:' ' n=' '>	praeque aliis aliaeque manus: tu vince paratu </l>
     	<l xml-id:' ' n=' '>	ingenti, terrae atque maris pars utraque nostris </l>
     	<l xml-id:' ' n=' '>	in manibus: quid bella times cum desidet omnis </l>
     	<l xml-id:' ' n=' '>	Italia? An patriis unus Sismundus in armis  </l>
     	<l xml-id:' ' n=' '>	fuderit innumeras, multo nec milite, gentis?” </l>
     	<l xml-id:' ' n=' '>	Dixerat Antiphates, dictis quem torvus iniquis </l>
     	<l xml-id:' ' n=' '>	alloquitur pavidum turbata fronte tyrannus: </l>
     	<l xml-id:' ' n=' '>	“Antiphate infelix, quanquam tibi multa loquendi </l>
     	<l xml-id:' ' n=' '>	copia, mitte loqui, nec regibus ista procaci  </l>
     	<l xml-id:' ' n=' '>	ore velis tandem populum obiurgare per amplum. </l>
     	<l xml-id:' ' n=' '>	O pudor! Hi me igitur quondam quicunque secuti </l>
     	<l xml-id:' ' n=' '>	ad patrias remeare iubent, pro Iupiter, urbis, </l>
     	<l xml-id:' ' n=' '>	polliciti quondam, quaecunque ad bella vocassem, </l>
     	<l xml-id:' ' n=' '>	ire palam, rapidisque domos circundare flammis  </l>
     	<l xml-id:' ' n=' '>	Ausonidum, et longo committere praelia bello? </l>
     	<l xml-id:' ' n=' '>	Hos ne morae piguit? Maneant, dum compleat orbem </l>
     	<l xml-id:' ' n=' '>	Luna semel, populi; bellis imponere finem </l>
     	<l xml-id:' ' n=' '>	decretum Alphonso: regem ne reddite vestrum </l>
     	<l xml-id:' ' n=' '>	omnibus aeternum me dedecus esse futuris.  </l>
     	<l xml-id:' ' n=' '>	Non tamen arguerim vos, si mora longa fatigat, </l>
     	<l xml-id:' ' n=' '>	Hesperidae, multos quos Iupiter altus in annos </l>
     	<l xml-id:' ' n=' '>	distulit, at patrios tamen hinc rediisse Penatis </l>
     	<l xml-id:' ' n=' '>	turpe sit: o socii, bello durate supremo, </l>
     	<l xml-id:' ' n=' '>	atque brevi spacio videamus ut omina Phorbas  </l>
     	<l xml-id:' ' n=' '>	vera canat vates: etenim vidistis, Iberi, </l>
     	<l xml-id:' ' n=' '>	vidimus hoc omnes, cum navibus aequora multis </l>
     	<l xml-id:' ' n=' '>	teximus, atque Italis funesta paravimus arma. </l>
     	<l xml-id:' ' n=' '>	Nec longum est: sanctos aris cum accenderet ignis </l>
     	<l xml-id:' ' n=' '>	Iasius aurata redimitus veste sacerdos  </l>
     	<l xml-id:' ' n=' '>	fronde sub umbrosa pandentis brachia quercus, </l>
     	<l xml-id:' ' n=' '>	quam penes in silvis surgebat plurima pinus </l>
     	<l xml-id:' ' n=' '>	tonsa comam, et virides complexa cacumine ramos. </l>
     	<l xml-id:' ' n=' '>	Ambarum in summo geminae sedere columbae </l>
     	<l xml-id:' ' n=' '>	vertice; quae viridi consederat altera pinu  </l>
     	<l xml-id:' ' n=' '>	alitis armigeri Iovis est pavefacta volatu, </l>
     	<l xml-id:' ' n=' '>	in ramisque latens se frondibus abdidit atris. </l>
     	<l xml-id:' ' n=' '>	Illam septeno volitans premit undique giro </l>
     	<l xml-id:' ' n=' '>	atque ubi septenos circunvolat ales in orbis </l>
     	<l xml-id:' ' n=' '>	fugit, et aethereas it iuncta columba per auras,  </l>
     	<l xml-id:' ' n=' '>	quam sacer in mediis Iovis armiger arripit Euris. </l>
     	<l xml-id:' ' n=' '>	Post autem sacra quae sederat altera quercu </l>
     	<l xml-id:' ' n=' '>	ocior aggreditur, pavidamque eviscerat uncis </l>
     	<l xml-id:' ' n=' '>	unguibus, et victor sublimi in vertice perstat”. </l>
     	<l xml-id:' ' n=' '>	Tunc Atlantiades: “populi sperate superbi,  </l>
     	<l xml-id:' ' n=' '>	hunc finem belli caelo Saturnius alto </l>
     	<l xml-id:' ' n=' '>	ostendit nobis”, inquit: “septem undique giri </l>
     	<l xml-id:' ' n=' '>	septem annos monstrant, septenaque tempora signant </l>
     	<l xml-id:' ' n=' '>	quis bellare diu magnis continget Iberis. </l>
     	<l xml-id:' ' n=' '>	Altera at Italia est, parvo conamine quam vos  </l>
     	<l xml-id:' ' n=' '>	vincetis, vestri teneant quae regna nepotes”. </l>
     	<l xml-id:' ' n=' '>	Talia Atlantiades: “quae nunc peraguntur, Iberi, </l>
     	<l xml-id:' ' n=' '>	durate, o proceres, donec Saturnia regna, </l>
     	<l xml-id:' ' n=' '>	atque solo celsas Italum exaequarimus urbis”. </l>
     	<l xml-id:' ' n=' '>	Dixerat, et cuncti magno clamore ruebant  </l>
     	<l xml-id:' ' n=' '>	armati e vallo: veluti cum nubila tranant </l>
     	<l xml-id:' ' n=' '>	cum rauco clangore grues, pontumque feruntur </l>
     	<l xml-id:' ' n=' '>	trans gelidum, et longae glomerantur in agmine turbae </l>
     	<l xml-id:' ' n=' '>	Pigmaeis mala fata viris, mortemque ferentes. </l>
     	<l xml-id:' ' n=' '>	Ast Itali contra secum taciturna trahebant  </l>
     	<l xml-id:' ' n=' '>	agmina: primus erat pulchris Sismundus in armis </l>
     	<l xml-id:' ' n=' '>	ante alios; veluti ducit cum in praelia taurus </l>
     	<l xml-id:' ' n=' '>	diversis armenta locis, cervice lacessit </l>
     	<l xml-id:' ' n=' '>	insurgens ventos; talem te rector Olympi </l>
     	<l xml-id:' ' n=' '>	tum, Pandulphe, dedit populis decus esse Latinis.  </l>
     	<l xml-id:' ' n=' '>	Iamque adeo vicinae acies utrinque volabant, </l>
     	<l xml-id:' ' n=' '>	illi clamantes, Itali sine more silentes. </l>
     	<l xml-id:' ' n=' '>	Haud secus ac monti nubem protendit opacam </l>
     	<l xml-id:' ' n=' '>	aërio Notus, et meliorem nocte latroni, </l>
     	<l xml-id:' ' n=' '>	pastorique gravem, tantum distabat uterque  </l>
     	<l xml-id:' ' n=' '>	iret ut in primos tectis exercitus arvis, </l>
     	<l xml-id:' ' n=' '>	quantum tela manu dubiis committeret auris, </l>
     	<l xml-id:' ' n=' '>	aut lapidem quisquis torta ferit aethera funda. </l>
     	<l xml-id:' ' n=' '>	Extemplo primi turbantur, et horridus arvis </l>
     	<l xml-id:' ' n=' '>	it globus, arripiunt campum, pugnamque lacessunt.  </l>
     	<l xml-id:' ' n=' '>	Hic hastam ipse tenens Italos secedere iussit, </l>
     	<l xml-id:' ' n=' '>	et firmare gradum, quanquam iactare sagittas </l>
     	<l xml-id:' ' n=' '>	instabant Celtae, glomerataque saxa per auras, </l>
     	<l xml-id:' ' n=' '>	quos tamen Alphonsus pugna revocavit ab atra. </l>
     	<l xml-id:' ' n=' '>	Novit enim secum quianam velit inclytus heros  </l>
     	<l xml-id:' ' n=' '>	fari aliquid. Tum sic Pandulphi maxima proles: </l>
     	<l xml-id:' ' n=' '>	“Vos haec, Hesperidae, vos haec audite, Latini: </l>
     	<l xml-id:' ' n=' '>	cesserit haec Italis victoria si bona nostro </l>
     	<l xml-id:' ' n=' '>	Marte, placet patrias redeant Taraconis ad oras </l>
     	<l xml-id:' ' n=' '>	et Celtae et nati permixto sanguine Iberi.  </l>
     	<l xml-id:' ' n=' '>	Sin me me Ausonijs fortuna inimica nefando </l>
     	<l xml-id:' ' n=' '>	invideat casu, si me Pater ille deum Rex </l>
     	<l xml-id:' ' n=' '>	lumine iam cassum, iam dulcibus auferat auris, </l>
     	<l xml-id:' ' n=' '>	bella gerant Italis invicti ferrea Iberi: </l>
     	<l xml-id:' ' n=' '>	scit Pater omnipotens letum cui pendeat atrum”.  </l>
     	<l xml-id:' ' n=' '>	Sic ait Ausonides, populi stupuere frementes, </l>
     	<l xml-id:' ' n=' '>	quos inter dictis rex est effatus acerbis: </l>
     	<l xml-id:' ' n=' '>	“Nos quoque, si fas est, audite, rogamus Iberi, </l>
     	<l xml-id:' ' n=' '>	Et magni Ausonij, quae Iupiter ipse sub auras </l>
     	<l xml-id:' ' n=' '>	ferre iubet dulcis: sancto favet ille tyranno;  </l>
     	<l xml-id:' ' n=' '>	ab Iove talis honos. Sacris haec foedera firment </l>
     	<l xml-id:' ' n=' '>	Hispani Ausoniique viri: vos ducite nigram </l>
     	<l xml-id:' ' n=' '>	huc pecudem, proceres, niveum mihi ferte iuvencum, </l>
     	<l xml-id:' ' n=' '>	Telluri Solique sacros; aliumque feremus </l>
     	<l xml-id:' ' n=' '>	nos agnum insignem Diti, ne quis Iovis audax  </l>
     	<l xml-id:' ' n=' '>	rumpere sacra velit, densis dum se occulit armis”. </l>
     	<l xml-id:' ' n=' '>	Dixerat; ast animis laeti fremuere Latini, </l>
     	<l xml-id:' ' n=' '>	Hispanique simul, sperantes aspera tolli </l>
     	<l xml-id:' ' n=' '>	bella diu incoepta, et nullis exhausta trophaeis: </l>
     	<l xml-id:' ' n=' '>	frenatisque feruntur equis, quibus omnis humo se  </l>
     	<l xml-id:' ' n=' '>	turba iacit, campoque viri statuuntur in aequo. </l>
     	<l xml-id:' ' n=' '>	Inter utrosque soli spacium telluris opimae </l>
     	<l xml-id:' ' n=' '>	signatur, quo meta viris, quo terminus extat. </l>
     	<l xml-id:' ' n=' '>	Tum Pater ipse deum claro sublimis Olympo </l>
     	<l xml-id:' ' n=' '>	despectans acies, obliquo barbara vultu  </l>
     	<l xml-id:' ' n=' '>	agmina, sed fortis meliore fronte Latinos, </l>
     	<l xml-id:' ' n=' '>	succinctam nymbo, gelidaque in nube sedentem </l>
     	<l xml-id:' ' n=' '>	Iunonem alloquitur: “quid adhuc, gratissima coniunx, </l>
     	<l xml-id:' ' n=' '>	quid dubitamus adhuc prisca de gente Quiritis </l>
     	<l xml-id:' ' n=' '>	et superesse viros, valeant qui fortibus armis  </l>
     	<l xml-id:' ' n=' '>	Italiam tegere, et veterum superare parentum </l>
     	<l xml-id:' ' n=' '>	fortia facta? Vides quali virtute feratur </l>
     	<l xml-id:' ' n=' '>	spumifero Sismundus equo? Quem solus in hostem, </l>
     	<l xml-id:' ' n=' '>	solus in Alphonsum primis se praestet ab annis? </l>
     	<l xml-id:' ' n=' '>	Ergo age, quandoquidem mea te te arcana fatigant,  </l>
     	<l xml-id:' ' n=' '>	accipe, diva, meae quae stet sententia menti. </l>
     	<l xml-id:' ' n=' '>	Nunc cupio aëriam demittere nubibus Irim </l>
     	<l xml-id:' ' n=' '>	ventipedem, sacris ut foedera sancta solutis </l>
     	<l xml-id:' ' n=' '>	incipiant primi violare sine omine Iberi”. </l>
     	<l xml-id:' ' n=' '>	Vix ea: cum fatur contra sic candida Iuno:  </l>
     	<l xml-id:' ' n=' '>	“Convenit inter nos, quotiens arcana patescunt </l>
     	<l xml-id:' ' n=' '>	utrique alterius; neque enim dare maius ubique, </l>
     	<l xml-id:' ' n=' '>	nec praestare mihi potes, o gratissime, munus. </l>
     	<l xml-id:' ' n=' '>	Nanque ego progenies Saturni prima parentis, </l>
     	<l xml-id:' ' n=' '>	inde tibi genus unde mihi: tua maxima coniunx  </l>
     	<l xml-id:' ' n=' '>	dicta diu atque soror, superum regina deorum”. </l>
     	<l xml-id:' ' n=' '>	Iupiter huic contra: “Tua me tua gratia, coniunx </l>
     	<l xml-id:' ' n=' '>	flexit, et aeterno mihi te devinxit amore”. </l>
     	<l xml-id:' ' n=' '>	Dixit: at illa deam vario circundata nymbo </l>
     	<l xml-id:' ' n=' '>	ceruleam vocat, et magni mandata Tonantis  </l>
     	<l xml-id:' ' n=' '>	pandit, et aeripedem caelo dea mittit ab alto. </l>
     	<l xml-id:' ' n=' '>	Illa volat, terras et turbine adacta revisit: </l>
     	<l xml-id:' ' n=' '>	conspicit armatas acies, atque aere micantis </l>
     	<l xml-id:' ' n=' '>	hinc atque hinc populos, et latis agmina campis. </l>
     	<l xml-id:' ' n=' '>	Hos Mars armipotens, illos agitarat Enyo  </l>
     	<l xml-id:' ' n=' '>	illa nihil speculata viros, solumque per omnis </l>
     	<l xml-id:' ' n=' '>	ad Phorbanta venit, fuerat qui maximus illo </l>
     	<l xml-id:' ' n=' '>	tempore cunctigenum sciret qui noscere divum </l>
     	<l xml-id:' ' n=' '>	consilia, atque modis scrutari somnia miris. </l>
     	<l xml-id:' ' n=' '>	Solus et Ausonias ipsum qui duxit ad oras  </l>
     	<l xml-id:' ' n=' '>	Alphonsum augurio fretus, quem Phoebus honorem </l>
     	<l xml-id:' ' n=' '>	addiderat vati; quoniam citharamque fidisque </l>
     	<l xml-id:' ' n=' '>	is puer a primis olli sacraverat annis. </l>
     	<l xml-id:' ' n=' '>	Hunc dea semotum populis utrinque refusis </l>
     	<l xml-id:' ' n=' '>	longaevum opposita deludit nube, proculque  </l>
     	<l xml-id:' ' n=' '>	amovet in solas nemorum loca tristia silvas, </l>
     	<l xml-id:' ' n=' '>	ostendens illi populos, regemque secutos, </l>
     	<l xml-id:' ' n=' '>	agmine cedentis simulato: talia vati </l>
     	<l xml-id:' ' n=' '>	obiectat falsis Thaumantis filia visis, </l>
     	<l xml-id:' ' n=' '>	donec eum in solas abducit littoris oras.  </l>
     	<l xml-id:' ' n=' '>	Huius deinde capit formam, similemque figurat </l>
     	<l xml-id:' ' n=' '>	se dea mortali: rari stant vertice cani, </l>
     	<l xml-id:' ' n=' '>	pendula cum cano stant labra trementia mento, </l>
     	<l xml-id:' ' n=' '>	sunt tremulaeque genae, tremulaeque est vocis imago </l>
     	<l xml-id:' ' n=' '>	discors; assiduo respirant ilia motu.  </l>
     	<l xml-id:' ' n=' '>	Venerat auxilio Libyca de gente Biaon </l>
     	<l xml-id:' ' n=' '>	insignis pharetra iuvenis, teretique sagitta, </l>
     	<l xml-id:' ' n=' '>	montivagas agitare feras, cervosque fugacis, </l>
     	<l xml-id:' ' n=' '>	nec non et fulvos solitus turbare leones </l>
     	<l xml-id:' ' n=' '>	horridus, et rapidi perfultus pellibus ursi,  </l>
     	<l xml-id:' ' n=' '>	cui caput hirsutum malae texere lupinae; </l>
     	<l xml-id:' ' n=' '>	mille viros olim iaculis tremefecit acutis. </l>
     	<l xml-id:' ' n=' '>	Hunc postquam videt astantem dea talibus Iris </l>
     	<l xml-id:' ' n=' '>	alloquitur praestantem animo, et virtute frementem: </l>
     	<l xml-id:' ' n=' '>	“O Libyae virtutis honos, ubi certa, Biaon,  </l>
     	<l xml-id:' ' n=' '>	tela tibi quondam? Pulsa est quo gloria famae, </l>
     	<l xml-id:' ' n=' '>	qua nulli Libya solitus concedere? Ubi arcus </l>
     	<l xml-id:' ' n=' '>	insignes olim venatibus? Ergo age Phoebo </l>
     	<l xml-id:' ' n=' '>	tela favente iace, et pulchrum pete primus honorem; </l>
     	<l xml-id:' ' n=' '>	incipe quae cunctis facies gratissima Celtis,  </l>
     	<l xml-id:' ' n=' '>	Alphonso regi prae cunctis grata, tuo si </l>
     	<l xml-id:' ' n=' '>	ingenio sumptis pereat Sismundus in armis”. </l>
     	<l xml-id:' ' n=' '>	Sic effata, homini mentem convertit ad arma </l>
     	<l xml-id:' ' n=' '>	insano, et nondum meditanti obscura deorum </l>
     	<l xml-id:' ' n=' '>	consilia, ac vires Italorum et bella potentum.  </l>
     	<l xml-id:' ' n=' '>	Interea Ausonii, nec non Taraconia pubes </l>
     	<l xml-id:' ' n=' '>	in medium lecti divosque deasque precati </l>
     	<l xml-id:' ' n=' '>	sacra ferunt, sacrasque incendunt ignibus aras. </l>
     	<l xml-id:' ' n=' '>	Tum rex extremis audax qui venerat oris </l>
     	<l xml-id:' ' n=' '>	stabat, et Ogygij libabat pocula Bacchi,  </l>
     	<l xml-id:' ' n=' '>	sumebatque prior pateris spumantibus almi </l>
     	<l xml-id:' ' n=' '>	dulcia dona soli, puroque ardebat in auro </l>
     	<l xml-id:' ' n=' '>	nectare dulce magis Sileni munus alumni. </l>
     	<l xml-id:' ' n=' '>	Tum super imperio multum rimatus anhelas </l>
     	<l xml-id:' ' n=' '>	poscebat fibras: nihil illi fibra, nec arae,  </l>
     	<l xml-id:' ' n=' '>	nec prosunt Superi, cum sic prior ipse precatur: </l>
     	<l xml-id:' ' n=' '>	“Haec ego sive manu, sive armis foedere rumpam, </l>
     	<l xml-id:' ' n=' '>	tum caput hoc aliena manus cervice recisa </l>
     	<l xml-id:' ' n=' '>	auferat, et victrix alienas portet in oras”. </l>
     	<l xml-id:' ' n=' '>	Vix ea; at Ausonides haec tali rettulit ore:  </l>
     	<l xml-id:' ' n=' '>	“Iupiter Ethruscum nemorum sanctissime cultor, </l>
     	<l xml-id:' ' n=' '>	aethere qui celso regnas, ne cedat olympo </l>
     	<l xml-id:' ' n=' '>	Sol prius oceani liquidas prolapsus in undas, </l>
     	<l xml-id:' ' n=' '>	quam fugiant victi Tyrrheno in littore Iberi, </l>
     	<l xml-id:' ' n=' '>	Alphonsique caput terra foedare cruenta.  </l>
     	<l xml-id:' ' n=' '>	Avulsum nostris manibus, da, maxime divum, </l>
     	<l xml-id:' ' n=' '>	da, Pater, et comptos in pulvere ducere crinis, </l>
     	<l xml-id:' ' n=' '>	perfusos myrra crinis, calidoque metallo </l>
     	<l xml-id:' ' n=' '>	contortos. Da praedones decedere capta </l>
     	<l xml-id:' ' n=' '>	Italia; da ne Celtas terraque marique  </l>
     	<l xml-id:' ' n=' '>	horrescant Itali: tibi tum de marmore templa </l>
     	<l xml-id:' ' n=' '>	candenti statuam miris surgentia signis, </l>
     	<l xml-id:' ' n=' '>	Daedalijs miranda modis, aedisque dicabo </l>
     	<l xml-id:' ' n=' '>	urbis Arimineae in medio, quas barbarus omnis, </l>
     	<l xml-id:' ' n=' '>	atque Italus stupeat. Da tantum vincere nobis,  </l>
     	<l xml-id:' ' n=' '>	et removere nefas”. Dixit, dulcemque Lyaeum </l>
     	<l xml-id:' ' n=' '>	fudit humi patera, et breviter sic ore profatur: </l>
     	<l xml-id:' ' n=' '>	“Sic penitus fracti sedes elisa cerebri </l>
     	<l xml-id:' ' n=' '>	fusa cadat, quicunque prior pia foedera telis, </l>
     	<l xml-id:' ' n=' '>	sive manu rumpet, madidas ut vina per herbas  </l>
     	<l xml-id:' ' n=' '>	ipsa cadunt pateris nunquam reditura supinis”. </l>
     	<l xml-id:' ' n=' '>	Talibus ante aras armati foedera dictis </l>
     	<l xml-id:' ' n=' '>	firmabant, varioque virum clamore fremebant. </l>
     	<l xml-id:' ' n=' '>	Nec mora: praecipites ambo, nec territus usquam </l>
     	<l xml-id:' ' n=' '>	in medium Hesperidum atque Italum processit uterque,  </l>
     	<l xml-id:' ' n=' '>	terribiles visu quassantes vertice cristis </l>
     	<l xml-id:' ' n=' '>	surgentis galeas signis auroque decoras, </l>
     	<l xml-id:' ' n=' '>	hinc Malatesta potens, illinc Taraconius heros; </l>
     	<l xml-id:' ' n=' '>	spectantis populos magnus stupor occupat omnis. </l>
     	<l xml-id:' ' n=' '>	Olli indignantes secum, saevumque frementes  </l>
     	<l xml-id:' ' n=' '>	obsistunt contra dubio sub Marte laborem, </l>
     	<l xml-id:' ' n=' '>	vulneraque inter se minitantur multa, ruuntque </l>
     	<l xml-id:' ' n=' '>	alter in alterius geminatis ictibus arma. </l>
     	<l xml-id:' ' n=' '>	Ac veluti silvam magnam petit advena taururs </l>
     	<l xml-id:' ' n=' '>	arva aliena premens nemorosa per avia passim  </l>
     	<l xml-id:' ' n=' '>	diversis armenta locis trahit, atque ita late </l>
     	<l xml-id:' ' n=' '>	optatos populatur agros; timet asper arator </l>
     	<l xml-id:' ' n=' '>	omnis, et in montis alij fugere iuvenci; </l>
     	<l xml-id:' ' n=' '>	maximus ille autem silvis dominatur avitis: </l>
     	<l xml-id:' ' n=' '>	huic inimicus atrox, sua qui postquam arva teneri  </l>
     	<l xml-id:' ' n=' '>	sensit, in oppositum fertur violentior hostem. </l>
     	<l xml-id:' ' n=' '>	Tum pavidae siluere boves, siluere magistri: </l>
     	<l xml-id:' ' n=' '>	haud aliter Taraconis honos, et gloria magnae </l>
     	<l xml-id:' ' n=' '>	Italiae ingentes duris versantur in armis. </l>
     	<l xml-id:' ' n=' '>	Hic vero Alphonsus durae fore dum putat hastae  </l>
     	<l xml-id:' ' n=' '>	vim solitam, Stygio multos qua miserat horco, </l>
     	<l xml-id:' ' n=' '>	hanc iacit: illa volans clypei septemplicis orbis </l>
     	<l xml-id:' ' n=' '>	rupit, et in medio stridens umbone pependit. </l>
     	<l xml-id:' ' n=' '>	Non tulit Ausonides, clypeumque abiecit, humique </l>
     	<l xml-id:' ' n=' '>	cum clypeo telum defregit, et arduus ipsi  </l>
     	<l xml-id:' ' n=' '>	ipse manu regi telum penetrabile torsit, </l>
     	<l xml-id:' ' n=' '>	et summam clypei partem praerupit, et altum </l>
     	<l xml-id:' ' n=' '>	gustavit leviter violato pectore corpus. </l>
     	<l xml-id:' ' n=' '>	Conclamant Itali, laetumque ad sydera tollunt </l>
     	<l xml-id:' ' n=' '>	murmur, at Hesperidum solvit genua omnia torpor.  </l>
     	<l xml-id:' ' n=' '>	Hic Malatestaï certissima gloria Gentis </l>
     	<l xml-id:' ' n=' '>	magnanimus duris fidens Pandulphius armis </l>
     	<l xml-id:' ' n=' '>	constitit in geminas alacris duo fulmina plantas </l>
     	<l xml-id:' ' n=' '>	arrecto capite, et socios aspectat ovantis, </l>
     	<l xml-id:' ' n=' '>	ense manumque onerat violento, ac vulnerat hostem  </l>
     	<l xml-id:' ' n=' '>	ter quater alternis agitantur in orbibus enses: </l>
     	<l xml-id:' ' n=' '>	tum celer insurgens digitos Sismundus in imos </l>
     	<l xml-id:' ' n=' '>	alte depressos habilem se flexit in ictus. </l>
     	<l xml-id:' ' n=' '>	Tum ferit ingeminans, tum pulsat anhelus utrinque </l>
     	<l xml-id:' ' n=' '>	ardentem galeam signis auroque decoram.  </l>
     	<l xml-id:' ' n=' '>	Buccula sed postquam de casside poene revulsa est, </l>
     	<l xml-id:' ' n=' '>	ter ferit usque premens, fessum sed iam quater ensem </l>
     	<l xml-id:' ' n=' '>	dum domat aere gravi, medium se frangit in ictum </l>
     	<l xml-id:' ' n=' '>	ensis, et imprudens fragilis cadit, atque ita summo </l>
     	<l xml-id:' ' n=' '>	fragmina delucent humero. Non ipse caduco  </l>
     	<l xml-id:' ' n=' '>	ense, nec amissis iuvenis deterritus armis </l>
     	<l xml-id:' ' n=' '>	scaevior ingreditur pugnam, et se se horridus ira </l>
     	<l xml-id:' ' n=' '>	suscitat, ac regem dextra petit alta minantem </l>
     	<l xml-id:' ' n=' '>	vulnera; tum manibus perstringit guttura iunctis, </l>
     	<l xml-id:' ' n=' '>	nunc galeam tenet, et conum premit. Ille nec auras  </l>
     	<l xml-id:' ' n=' '>	nec caelum potuit captis haurire sub armis, </l>
     	<l xml-id:' ' n=' '>	sed trahitur manibus Sismundi digna potentis </l>
     	<l xml-id:' ' n=' '>	praeda, sed attonitus dubijs effatur in umbris: </l>
     	<l xml-id:' ' n=' '>	“Maxime dux Italum, cui Iupiter ipse precari </l>
     	<l xml-id:' ' n=' '>	me iubet, et rerum fortuna celerrima, cuius  </l>
     	<l xml-id:' ' n=' '>	munere me victum potuisti cernere regem, </l>
     	<l xml-id:' ' n=' '>	parce odijs ultra; vivum, precor, optime, serva: </l>
     	<l xml-id:' ' n=' '>	lata tibi varijs quae sunt mihi regna sub oris </l>
     	<l xml-id:' ' n=' '>	omnia victori cedensque volensque relinquo”. </l>
     	<l xml-id:' ' n=' '>	Sic ait; huic contra fatur Pandulphius heros:  </l>
     	<l xml-id:' ' n=' '>	“Regna meis armis, quae maxima multaque iactas, </l>
     	<l xml-id:' ' n=' '>	desine deberi: trahere huc prius ante superbos </l>
     	<l xml-id:' ' n=' '>	Italiae populos, tentoria nostra subito. </l>
     	<l xml-id:' ' n=' '>	Illic, ni fallor, faxo nova foedera firmes”. </l>
     	<l xml-id:' ' n=' '>	Dixerat, et regem dextra laevaque trahebat  </l>
     	<l xml-id:' ' n=' '>	afflictum, et miseris urgentem pectora curis. </l>
     	<l xml-id:' ' n=' '>	At procul insidijs et multa fraude Biaon </l>
     	<l xml-id:' ' n=' '>	cingitur in notas turbandi foederis artis. </l>
     	<l xml-id:' ' n=' '>	Illum tum memorant incensum numine et ira, </l>
     	<l xml-id:' ' n=' '>	arma nefanda manu et diras hausisse sagittas.  </l>
     	<l xml-id:' ' n=' '>	Arcum laeva viri, laevam cita dextra papillam, </l>
     	<l xml-id:' ' n=' '>	hastaque prima manumque tenax, nervumque sonantem </l>
     	<l xml-id:' ' n=' '>	contigit, at laevamque fugax arcumque sagittae </l>
     	<l xml-id:' ' n=' '>	cuspis, et horriferas it stridula lapsa per auras, </l>
     	<l xml-id:' ' n=' '>	et venit, et magni Sismundi in nobile corpus  </l>
     	<l xml-id:' ' n=' '>	figitur, inque humero dextro pennata pependit. </l>
     	<l xml-id:' ' n=' '>	Maximus extemplo magnos dolor occupat artus, </l>
     	<l xml-id:' ' n=' '>	labitur, eque manu rex est avulsus, et usque </l>
     	<l xml-id:' ' n=' '>	liber adit laetos violato foedere Iberos. </l>
     	<l xml-id:' ' n=' '>	Hic Pandulphiades, postquam dolor ossibus imis  </l>
     	<l xml-id:' ' n=' '>	sedit, in hunc morem miseranda voce profatur: </l>
     	<l xml-id:' ' n=' '>	“O Pater omnipotens, mihi cum miserabilis aevi </l>
     	<l xml-id:' ' n=' '>	tempora pauca dares, meliorem impendere honorem </l>
     	<l xml-id:' ' n=' '>	debueras: morti ne manu dimittere regem? </l>
     	<l xml-id:' ' n=' '>	An varijs caruisse dolis haec foedera rebar?  </l>
     	<l xml-id:' ' n=' '>	Omnia credideram, quae nunc Notus horridus auras </l>
     	<l xml-id:' ' n=' '>	iactat in aethereas: diris me fidere Celtis? </l>
     	<l xml-id:' ' n=' '>	Me decuit sacris sceleratam adiungere gentem? </l>
     	<l xml-id:' ' n=' '>	At tu, summe deum, triplici qui foedera sancis </l>
     	<l xml-id:' ' n=' '>	fulmine, qui scaevos potis es punire tyrannos,  </l>
     	<l xml-id:' ' n=' '>	respice mortalis casus, et foedera firma </l>
     	<l xml-id:' ' n=' '>	ipse tua melior dextra”. Nec plura, recessit </l>
     	<l xml-id:' ' n=' '>	saucius: huic magnus magno Iove natus Apollo </l>
     	<l xml-id:' ' n=' '>	astitit, et nullis alijs perspectus eum dux </l>
     	<l xml-id:' ' n=' '>	ipse manu iuvenem socios ducebat ad ipsos.  </l>
     	<l xml-id:' ' n=' '>	Obstupuit visis Pandulphi maxima proles: </l>
     	<l xml-id:' ' n=' '>	“Ecquis es, o Superum, claro qui missus Olympo </l>
     	<l xml-id:' ' n=' '>	venisti in terras, nostros ut forte labores </l>
     	<l xml-id:' ' n=' '>	aspiceres primum caelo requietus in alto?” </l>
     	<l xml-id:' ' n=' '>	Filius huic contra Latonae pauca Iovisque:  </l>
     	<l xml-id:' ' n=' '>	“Ipse ego progenies magni Iovis altus Apollo; </l>
     	<l xml-id:' ' n=' '>	non equidem, non te linquam deus aequus inultum; </l>
     	<l xml-id:' ' n=' '>	nec minor insigni tua te victoria fama </l>
     	<l xml-id:' ' n=' '>	miserit in populos, campo qui viceris isto </l>
     	<l xml-id:' ' n=' '>	congressus soli solo in certamine regi:  </l>
     	<l xml-id:' ' n=' '>	victor eris totas agitans in praelia turmas”. </l>
     	<l xml-id:' ' n=' '>	Dixerat haec magnus magno Iove natus Apollo. </l>
     	<l xml-id:' ' n=' '>	“Ista quidem nobis gratissima, Phoebe, tulisti: </l>
     	<l xml-id:' ' n=' '>	ab Iove cuncta Pater; sed enim grave vulnus inermem </l>
     	<l xml-id:' ' n=' '>	me premit; ipse tuum claro quin mittis Olympo  </l>
     	<l xml-id:' ' n=' '>	Paeona, qui medicas adhibet mortalibus artis? </l>
     	<l xml-id:' ' n=' '>	Sed venia Iovis ille patris iussuque venito, </l>
     	<l xml-id:' ' n=' '>	ne Pater iratus Stygias detrudat in undas </l>
     	<l xml-id:' ' n=' '>	illum etiam, ut quondam; meministi cuncta, novusque </l>
     	<l xml-id:' ' n=' '>	est meminisse dolor; curvo cum littore fractae  </l>
     	<l xml-id:' ' n=' '>	defudere rotae iuvenem, celeresque marinis </l>
     	<l xml-id:' ' n=' '>	turbabantur equi monstris, rapidoque tumultu </l>
     	<l xml-id:' ' n=' '>	Hippolytum fusis lacerum traxere quadrigis, </l>
     	<l xml-id:' ' n=' '>	quem tuus exanimum Stygio revocavit ab Orco </l>
     	<l xml-id:' ' n=' '>	filius; Omnipotens sed enim indignatus, ut illum  </l>
     	<l xml-id:' ' n=' '>	fulmine terrifico Stygiis intorserit undis. </l>
     	<l xml-id:' ' n=' '>	Proinde Iovis magni quae sit sententia primum </l>
     	<l xml-id:' ' n=' '>	disce, decet; posthac sanctis me Paeonis ulnis </l>
     	<l xml-id:' ' n=' '>	siste, Pater, gnati: prosit mihi laurea serta </l>
     	<l xml-id:' ' n=' '>	gestasse, atque artis placidarum hausisse Sororum”.  </l>
     	<l xml-id:' ' n=' '>	Huic contra placido respondit Cynthius ore: </l>
     	<l xml-id:' ' n=' '>	“Iupiter Oceanum dapibus visurus edendis </l>
     	<l xml-id:' ' n=' '>	Aethiopum ad finis primos venit usque piorum, </l>
     	<l xml-id:' ' n=' '>	bissenosque dies, nec plus remoratus, Olympum </l>
     	<l xml-id:' ' n=' '>	ibit, ubi assiduis celebrantur limina divis.  </l>
     	<l xml-id:' ' n=' '>	Hic ego magnanimi quae sit sententia regis </l>
     	<l xml-id:' ' n=' '>	et scire, et nato possum mandata referre”. </l>
     	<l xml-id:' ' n=' '>	Dixerat haec magnus magno Iove natus Apollo. </l>
    </div>
</div>